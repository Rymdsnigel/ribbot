
Livet i det här samhället är – i bästa fall – skittråkigt, och ingen aspekt av det är överhuvudtaget relevant för kvinnor. För civiliserade, ansvarstagande, spänningssökande kvinnor återstår bara att störta regeringen, eliminera det ekonomiska systemet, införa total automatisering, och förstöra det manliga könet.

Vi har nu tekniska möjligheter att reproducera oss utan mäns hjälp (eller för den delen kvinnors) och att producera endast kvinnor. Vi måste omedelbart börja göra detta. Att behålla mannen har inte ens ett mycket tvivelaktigt biologiskt syfte. Mannen är en biologisk olycka: Y-genen är en ofullständig X-gen, det vill säga en gen med en bristfällig uppsättning kromosomer. Med andra ord, mannen är en ofullständig kvinna, ett vandrande misslyckande, strandad redan på genstadiet. Att vara man är att vara bristfällig, känslomässigt begränsad. Manlighet är en bristsjukdom och män är känslomässiga krymplingar.

Mannen är helt och hållet egocentrisk, fångad i sig själv, oförmögen till empati och identifikation med andra, oförmögen till kärlek, vänskap, ömhet, omsorg. Han är en alldeles isolerad enhet, oförmögen att interagera med andra. Hans reaktioner är kroppsliga, inte intellektuella; hans intelligens är bara ett verktyg för hans drifter och behov; han är oförmögen till själslig passion, själslig interaktion; han kan inte relatera till någonting annat än sina egna fysiska sinnesförnimmelser. Han är en halvdöd, oemottaglig massa, oförmögen till att både ge och ta emot njutning och lycka. Han är i bästa fall skittråkig, en oförarglig klump, eftersom bara de som har förmågan att ta in andra människor kan vara charmerande. Han är fångad i skymningslandet mellan apa och människa, och han är betydligt mer illa ute än aporna, eftersom han, till skillnad från dem, är förmögen till en hel här av negativa känslor; hat, svartsjuka, förakt, äckel, skuld, skam, tvivel. Dessutom är han medveten om vad han är och inte är.

Trots att mannen är helt och hållet kroppslig är han oduglig till och med som avelsdjur. Även om vi förutsätter rent mekaniska egenskaper, något som få män har, är han för det första oförmögen till en skön och lustfylld avrivning. Istället är han uppäten av skuld, skam, rädsla och osäkerhet; känslor som har sina rötter i den manliga naturen, något som den mest upplysande utbildning bara kan begränsa. För det andra är den fysiska känsla han uppnår nästintill obefintlig. För det tredje känner han ingen empati med sin partner utan är besatt av hur det går för honom, han utför sin topprestation, gör ett bra rörmokarjobb. Att kalla en man ett djur är att smickra honom; han är en maskin, en vandrande dildo. Det sägs ofta att män utnyttjar kvinnor. Utnyttjar dem till vad? Inte till njutning i alla fall.

Då mannen är uppäten av skuldkänslor, skam, rädsla och osäkerhet uppnår han, om han har tur, en knappt förnimbar fysisk känsla. Mannen är icke desto mindre besatt av att knulla; han simmar genom en flod av snor, vadar till näsan i mil av spyor, om han tror att det finns en vänlig fitta som väntar på honom. Han knullar kvinnor han föraktar, vilken snedtandad hagga som helst, och dessutom betalar han för möjligheten. Varför? Lätta på det fysiska trycket är inte svaret, till det duger onani. Inte heller är det för att tillfredsställa egot. Det förklarar nämligen inte att han knullar barn och lik.

Det faktum att mannen är fullständigt egocentrisk, att han är oförmögen att relatera till, känna empati med och identifiera sig med andra människor, samt att han är uppfylld av en massiv, genomträngande och diffus sexualitet gör honom psykologiskt passiv. Han hatar sin passivitet och därför projicerar han den på kvinnor. Han definierar mannen som aktiv och sätter sedan igång och bevisar att han är det (»bevisar att han är Man«). Hans främsta strategi för att försöka bevisa det är att knulla (Stor Man med en Stor Kuk gör en Stor Grej). Men då han försöker bevisa en ren felaktighet måste han »bevisa« den gång på gång. Att knulla är därför ett desperat, tvångsmässigt försök att bevisa att han inte är passiv, att han inte är en kvinna. Men mannen är passiv och han vill vara kvinna.

Eftersom mannen är en ofullständig kvinna tillbringar han sitt liv med att försöka komplettera sig, att försöka bli kvinna. Detta genom att ständigt söka upp kvinnor, beblanda sig med dem, försöka leva genom dem och smälta samman med dem. Detta genom att påstå att de kvinnliga egenskaperna är hans egna – känslomässig styrka och oberoende, kraft, dynamik, beslutsamhet, lugn, saklighet, bestämdhet, mod, integritet, vitalitet, intensitet, karaktärsstyrka, coolhet, etc – och genom att projicera de manliga egenskaperna på kvinnor – fåfänga, lättsinne, banalitet, svaghet, etc. Dock ska det sägas att mannen har ett område där han vida överglänser kvinnan – PR. (Han har gjort ett strålande arbete med att övertyga miljoner av kvinnor att män är kvinnor och kvinnor är män.) Mannens påstående om att kvinnor förverkligar sig genom moderskap och sexualitet speglar bara vad männen själva tror de skulle förverkliga sig genom om de vore kvinnor.

Kvinnor lider med andra ord inte av penisavund, män lider av fittavund. När mannen accepterar sin passivitet och definierar sig själv som kvinna (nu tror både män och kvinnor att män är kvinnor och kvinnor är män) och blir transvestit kommer han att bli av med sitt begär efter att knulla (eller att göra något överhuvudtaget för den delen; han förverkligar sig själv som transa) och få sin kuk avknipsad. Han kommer då att uppnå en ständig och diffus sexuell känsla av att »vara kvinna«. Att knulla är för en man ett försvar mot hans önskan att vara kvinna. Sex är i sig en sublimering.

Mannen har med sin besatthet av att kompensera att han inte är kvinna, i kombination med sin oförmåga att relatera till andra människor och känna medlidande, förvandlat världen till ett skitställe. Han är ansvarig för: 

Krig
Mannens normala metod för att kompensera att han inte är kvinna, nämligen den att skjuta av sin Stora Pistol, är helt otillräcklig då han bara kan fyra av den ett mycket begränsat antal gånger. Därför fyrar han av det i riktigt stor skala och bevisar för hela världen att han är »Man«. Och eftersom han inte kan känna medlidande, inte har någon förmåga till empati eller kan identifiera sig med andra är hans mandomsprov värt ett ändlöst antal lidande och lemlästade, ett ändlöst antal liv, inklusive hans eget – hans eget liv är värdelöst.  Han skulle hellre dö ärodöden än att bittert sträva på i ytterligare femtio år.

Trevligheter, artigheter och ”värdighet”
Varje man vet innerst inne att han är en värdelös skit. Överväldigad av en känsla av primitivism och i djup skam över det, och med ett mycket primitivt konstruerat nervsystem som lätt upprörs av den minsta känsla eller sinnesrörelse försöker han – inte för att uttrycka sig utan för att dölja sin totala kroppslighet, sin totala självupptagenhet och det förakt han känner för andra män samt, inför sig själv, dölja det hat och förakt han misstänker att andra män känner för honom – upprätthålla en »social« kod som försäkrar fullständig förbindlighet, renad från alla spår av känslor och upprörande åsikter. Han använder termer som »kopulera«, »sexuellt umgänge«, »ha relationer med« (för män är det överflödigt att säga »sexuella relationer«) utstyrda i svulstig stil; kostymen på en schimpans. 

Pengar, äktenskap och prostitution; arbete och förhindrande av ett automatiserat samhälle
1. Fitta. Då mannen föraktar sitt högst bristfälliga jag överväldigas han av en intensiv ångest och en djup och grundläggande känsla av ödslighet när han genom sitt tomma jag desperat och i dimmigt hopp om att komplettera sig själv försöker förena sig med första bästa kvinna. I den mystiska tron att han genom att röra vid guld själv kommer att förvandlas till guld kräver män ständigt sällskap av kvinnor. Den lägsta kvinnans sällskap är att föredra framför hans eget och andra mäns sällskap, vilket bara fungerar som en påminnelse om hur motbjudande han är. Kvinnor måste däremot, om de inte är väldigt unga eller sjuka, tvingas eller mutas till manligt sällskap.

2. Det förser den icke-relaterande mannen med en nytto-illusion och gör det möjligt för honom att försöka legitimera sin existens genom att gräva hål och fylla igen dem. Ledig tid skrämmer mannen då han inte har någonting annan för sig förutom att fundera på sitt groteska jag. Då mannen är oförmögen att älska och relatera till andra människor måste han arbeta. Kvinnor kräver fängslande, känslomässigt tillfredsställande och meningsfulla aktiviteter, men i brist på möjlighet och förmåga föredrar de att dagdriva och slänga bort sin tid på olika sätt – sova, shoppa, bowla, spela biljard, spela kort och andra spel, föröka sig, läsa, gå omkring, dagdrömma, äta, leka med sig själva, käka piller, gå på bio, gå i analys, resa, uppfostra katter och hundar, hänga på stranden, simma, se på TV, lyssna på musik, inreda sina hus, trädgårdsarbeta, sy, gå på nattklubbar, dansa, göra visiter, »förbättra sitt förstånd« (ta kurser), sluka »kultur« (föreläsningar, pjäser, konserter, »Konst«filmer). Följaktligen skulle många kvinnor, även om vi förutsätter ekonomisk jämlikhet mellan könen, föredra att leva med män eller sälja sina arslen – och därmed ha den mesta tiden för sig själva – framför att göra av med en massa timmar på tråkigt, förslöande, icke-kreativt arbete för någon annan, där de knappt används som djur ens, utan som maskiner, eller, i bästa fall – om de är kapabla att få ett »bra« jobb kan få sam-bossa med skithögen. Det som kommer att befria kvinnor från männens kontroll är alltså inte ekonomisk jämlikhet inom ramen för det nuvarande systemet, utan ett fullständigt avskaffande av penga-arbete-systemet.

3. Makt och kontroll. Då mannen är maktlös i sina personliga relationer med kvinnor uppnår han en maktkänsla genom att hantera pengar och allt och alla som kontrolleras av pengar. Allt och alla med andra ord.

4. Kärlekssubstitut. Oförmögen att ge kärlek eller ömhet ger mannen pengar. Det får honom att känna sig moderlig. Modern ger mjölk; mannen ger deg, han är Familjeförsörjaren.

5. Det håller mannen med ett mål. Eftersom mannen är oförmögen att njuta av nuet behöver han någonting att se fram emot, och pengar håller honom med ett ständigt och evigt mål. Tänk bara på var du kan göra med 80 biljoner dollar – investera dem! På tre år har du 300 biljoner dollar!!!

6. Det säkerställer grunden för mannens främsta medel att kontrollera och manipulera kvinnor – faderskap. 

Faderskap och mentalsjukdom (rädsla, feghet, blyghet, ödmjukhet, osäkerhet, passivitet)
Modern vill det som är bäst för hennes barn. Daddy vill bara det som är bäst för Daddy, det vill säga lugn och ro – vilket underblåser hans illusion om värdighet (»respekt«) – en vacker återspegling (status), och möjligheten att kontrollera och manipulera, eller, om han är en »upplyst« far, att »ge vägledning«. Därtill vill han ha sin dotter sexuellt – han ger bort hennes hand till äktenskapet, resten är åt honom själv. Och Daddy kan, till skillnad från modern, aldrig ge efter för sina barn, eftersom han till varje pris måste behålla vanföreställningen om sin beslutsamhet, om att alltid ha rätt, om kraft och styrka. Att aldrig få sin vilja igenom leder till en brist på självförtroende när det gäller att hantera världen och till ett passivt accepterande av sakernas tillstånd. Modern älskar sina barn även om hon ibland blir arg; ilska blåser hastigt bort och den utesluter inte kärlek och grundläggande respekt. Då Daddy är känslomässigt störd älskar han inte sina barn; han uppskattar dem – om de är »duktiga«, vilket betyder att de är trevliga, »respektfulla«, lydiga, tysta, undergivna, och inte tenderar att hemfalla åt opassande känslodemonstrationer, vilket är väldigt upprörande för Daddy’s lättstörda manliga nervsystem. Med andra ord om de är passiva grönsaker. Om de inte är »duktiga« blir han inte arg – inte om han är en modern, »civiliserad« far (det gammalmodiga, gormande grottdjuret är att föredra eftersom han är så löjlig att han lätt han föraktas) – han uttrycker snarare ogillande, ett tillstånd som till skillnad från ilska inte går över utan utesluter grundläggande respekt och lämnar barnet med en livslång besatthet av att bli bekräftad och en känsla av att vara värdelös. Resultatet blir rädsla för självständiga tankar, eftersom dessa leder till okonventionella, icke-accepterade åsikter och livsstilar.

För att få barnet att längta efter Daddy’s gillande måste Daddy sätta sig i respekt, och eftersom Daddy är skräp kan han bara försäkra sig om att han är respekterad genom att vara otillgänglig och hålla sig borta och genom att agera enligt rättesnöret »förtrolighet föder förakt«, vilket naturligtvis är sant om man är föraktlig. Genom att vara fjär och otillgänglig kan han fortsätta att vara okänd, mystisk, och därigenom skapa rädsla (»respekt«).

Ogillandet av känslosamma »scener« leder till rädsla för starka känslor, rädslor för vrede och hat, rädsla för att konfrontera verkligheten, eftersom en konfrontation med verkligheten till en början alltid leder till vrede och hat. Rädsla för vrede och hat, i kombination med en brist på självförtroende när det gäller att hantera och förändra världen och när det gäller att på det allra minsta sätt påverka sitt öde, leder till en oreflekterad tro på att världen och de flesta människor i den är trevliga, och att de mest banala triviala förströelser är jätteskojiga och djupt tillfredsställande.

Faderskapets effekt på män är specifikt att det gör dem till »Män«, det vill säga, gör dem starkt defensiva gentemot alla impulser till passivitet, bögighet och önskningar att vara kvinna. Alla pojkar vill imitera sin mamma, vara hon, smälta samman med henne, men detta förbjuder Daddy; han är modern, han får smälta samman med henne. Därför säger han åt pojken, ibland rakt ut, ibland mer indirekt, at han inte ska böga sig; att uppföra sig som en »Man«. Pojken som är skiträdd och »respekterar« sin far fogar sig och blir precis som Daddy, den där modellen av »Man«-lighet – alla amerikaners ideal – det väluppfostrade heterosexuella puckot.

Faderskapets effekt på kvinnor är att det gör dem manliga – beroende, passiva, husliga, primitiva, trevliga, osäkra, bekräftelse- och trygghetssökande, fega, underdåniga, »respektfulla« mot män och auktoriteter, slutna, oemottagliga, halvdöda, banala, tråkiga, konventionella, tillplattade, och alltigenom föraktliga. Daddy’s Girls – som alltid är spända och lättskrämda, ocoola, icke-analytiska och saknar objektivitet – uppskattar Daddy och därmed andra män, på grund av sin uppväxt i skräck (»respekt«). De är inte bara oförmögna att se det tomma skalet bakom den oåtkomliga fasaden, utan accepterar också mansdefinitionen av mannen som överlägsen, som kvinna, och sig själv som underlägsen, som man, vilket de tack vare Daddy faktiskt också är.

Det är tillväxten av faderskap sedan 1920-talet – som kommer sig av det ökade och mer allmänt spridda välstånd som faderskapet behöver för att frodas – som har skapat den generella ökningen av själlöshet och de amerikanska kvinnornas förfall. Den nära sammankopplingen mellan välstånd och faderskap har, i de allra flesta fall, lett til att bara fel flickor, närmare bestämt »privilegierade« medelklassflickor, har fått »utbildning«.

Sammanfattningsvis har faderseffekten frätt sönder världen med manlighet. Mannen har ett negativt Midas-drag – allting han rör vid blir till skit. 

Förtryck av individualitet Primitivism (familjeliv och moderskap) Funktionalism
Mannen är ett knippe betingade reflexer, oförmögen till alla former av mentala och fria gensvar. Han är bunden vid sin tidiga betingelse, helt och hållet bestämd av sina tidiga erfarenheter. Hans första erfarenheter är förknippade med modern och han är under hela sitt liv alltigenom bunden till henne. Det blir aldrig helt klart för mannen att han inte är en del av sin mor, att han är han och hon är hon.

Mannens främsta behov är att bli vägledd, omhändertagen, beskyddad och beundrad av Mama (män förväntar sig att kvinnor ska beundra det som de själva ryggar tillbaka i skräck inför – männen själva), och eftersom han är helt och hållet fysisk längtar han eftrer att fördriva sin tid (den han inte fördriver »ute i världen« med att ihärdigt försvara sig mot sin passivitet) vältrande i basala primitiva aktiviteter – äta, sova, skita, slappa och bli vyssjad av Mama. Daddy’s Girls – passiva viftare med skallrorna och alltid angelägna att bli bekräftade – reduceras, för en klapp på huvudet, för att få »respekt« av vilket skräp som helst, enkelt till Mama, en själlös administratör av fysiska behov; vyssjare av gnällspiken, apansiktet, peppare av det ynkliga egot, uppskattare av den vidrige; en varmvattenflaska med tuttar.

Processen med att reducera de kvinnor som hör till de mest efterblivna segmenten av samhället till djur – de »privilegierade, utbildade« medelklasskvinnorna, efterdyningar av mänsklighet där Daddy regerar helt – har varit så genomgripande att dessa kvinnor i den mest moderna nationen i världen i det tjugonde århundradet försöker gå igång på födslovärkar och att skräpa runt med bebisar hängande i tuttarna. Och det är inte för barnets skull – trots att »experterna« säger till kvinnorna att Mama ska stanna hemma och kräla i primitivism – utan för Daddy’s. Tuttarna är till för Daddy att hänga sig fast i; födslovärkarna är till för Daddy att gå igång på (då han är halvdöd behöver han fruktansvärt starka stimuli för att reagera).

Att reducera kvinnan till ett djur, till Mama, till man, är nödvändigt av såväl psykologiska som praktiska skäl: mannen är inget mer än en simpel medlem av arten, utbytbar mot vilken annan man som helst. Han har ingen individualitet att tala om eftersom individualitet kommer sig av det som intresserar dig, det som fängslar dig utanför dig själv, av det du relaterar till. Eftersom männen är fullständigt absorberade av sig själva och bara förmögna att relatera till sina kroppar och fysiska förnimmelser skiljer de sig från varandra bara när det gäller graden av försvar, och genom sätten på vilka de försvarar sig mot sin passivitet och sin längtan att vara kvinna.

Kvinnans individualitet, vilken han är akut medveten om, men varken begriper eller är förmögen att relatera till eller greppa känslomässigt, skrämmer och upprör honom och fyller honom med avund. Därför förnekar han individualiteten i henne och fortsätter att definiera alla i termer av hans eller hennes uppgift eller funktion, och han tillskriver sig själv, förstås, de viktigaste uppgifterna – doktor, president, forskare – och skaffar sig därigenom en identitet, om än inte en individualitet. Han försöker övertyga sig själv och kvinnan (han lyckas bäst i att övertyga kvinnorna) om att kvinnans uppgift är att föda och uppfostra barn och att lugna, trösta och peppa det manliga egot; att hennes funktion är sådan att den gör henne utbytbar mot alla andra kvinnor. I själva verket är kvinnors uppgift att leka, att relatera till och älska andra människor, att vara sig själva, ersättliga av ingen. Mannens uppgift är att producera sperma. Idag har vi spermabanker.

Kvinnors uppgift är i själva verket att utforska och upptäcka, att uppfinna, lösa problem, skoja och göra musik – och allt det med kärlek. Med andra ord, skapa en magisk värld. 

Förhindrandet av privatliv
Trots att mannen skäms över vad han är och över nästan allting han gör och trots att han insisterar på privatliv och sekretess har han ingen riktig känsla för det privata. Eftersom han är tom inombords, eftersom han är en ofullständig, inte helt avskild varelse, inte har något eget jag att odla och ständigt är i behov av kvinnligt sällskap ser han inget som helst fel i att tränga sig in i tankarna på vilken kvinna som helst, även totala främlingar när som helst och var som helst. Snarare känner han sig indignerad och både sårad och förvirrad när han blir tillsagd. Han kan inte för sitt liv begripa varför någon skulle föredra så mycket som en minuts ensamhet framför sällskapet av vilket äckel som helst. Då han vill bli kvinna strävar han efter att ständigt vara i kvinnors närhet, vilket är det närmaste han kan komma att vara en. Därför har han skapat ett »samhälle« grundat på familjen – man-och-kvinna-par och deras barn (ursäkten för familjens existens) – som i praktiken lever på varandra i ett hänsynslöst kränkande av kvinnans rättigheter, privatliv och mentala hälsa. 

Isolering, förorter och förhindrandet av gemenskap
Vårt samhälle är inte en gemenskap, det är bara en anhopning av isolerade familjeenheter. Och då mannen är förtvivlat otrygg och fruktar att hans kvinna ska lämna honom om hon konfronteras med andra män, eller för något som avlägset liknar liv, försöker han isolera henne från andra män och den lilla civilisation som finns. Därför flyttar han ut henne till förorten, en samling självupptagna par och deras barn. Isolering gör det möjligt för honom att behålla sina pretentioner på att vara individ genom at bli en »hård individualist«, en ensamvarg, som jämställer icke-samarbete och eremitliv med individualitet.

Det finns ännu ett skäl för mannen att isolera sig; varje man är en ö. Fångad i sig själv, känslomässigt isolerad och oförmögen att relatera till andra människor känner mannen fasa inför civilisationen, människor, städer; till andra människor. Därför rusar han iväg som en rädd liten kanin, drar med sig Daddy’s lilla arsle ut till vildmarken, förorterna, eller i »hippiens« fall – han är helt flippad, Man! – hela vägen ut till kohagarna där han kan knulla och föröka sig ostört och strula runt med sina glaspärlor och spela flöjt.

»Hippien«, vars längtan att bli »Man«, en »hård individualist« inte är riktigt lika stark som genomsnittsmannens – och som dessutom är upphetsad av tanken på att ha en massa kvinnor tillgängliga – gör uppror mot strängheten i Familjeförsörjarens liv och monotonin i att bara ha en kvinna. I delaktighetens och samarbetets namn skapar han kollektivet, eller stammen, vilka med all sin samhörighet, och delvis på grund av den (då kollektivet är en utökad familj är det också ett utökat förtryck av kvinnors rättigheter, privatliv och mentala hälsa), inte är mer än en gemenskap än vad ett vanligt »samhälle« är.

Ett verkligt samhälle består av individer – inte bara medlemmar av arten, inte par – som respekterar varandras individualitet och privatliv och som samtidigt interagerar känslomässigt och mentalt med varandra – fria själar i fria relationer – som samarbetar med varandra för att uppnå gemensamma mål. Traditionerna säger att samhällets grundläggande enhet är familjen; »hippisarna« säger stammen; ingen säger individen.

»Hippien« babblar på om individualitet, men han har inte mer begrepp om det än någon annan man. Han längtar efter att få återvända till Naturen, till vildmarken, till de pälsklädda djurens hemland där han hör hemma, bort från staden där det finns åtminstone ett spår, en liten början till en civilisation, för att leva på artnivå där hans tid upptas av icke-intellektuella aktiviteter – odla, knulla, trä pärlor. Den viktigaste gemensamma aktiviteten, på vilken gemenskapen baseras, är gruppsex. »Hippien« är lockad av kollektivet framförallt på grund av utsikten till fri fitta – den huvudsakliga handelsvaran att dela på, att få bara genom att fråga – men förblindad av girighet misslyckas han med att förutse det faktum att han måste dela med alla andra män på samma sätt som han misslyckas med att förutse avundsjukan och ägandebegäret hos fittorna själva.

Män kan inte samarbeta för att nå gemensamma mål eftersom varje mans mål är att få all fitta för sig själv. Kollektivet är därför dömt att misslyckas; varje »hippie« kommer i panik att hugga första bästa pucko som gillar honom och förpassa henne till förorten så snabbt han bara kan. Mannen kan inte utvecklas socialt, han svingar sig bara fram och tillbaka mellan isolering och gruppsex. 

Likriktning
Trots att mannen vill vara en individ är han rädd för allting inom honom som på det minsta sätt skiljer honom från andra män, det gör att han misstänker att han inte är en riktig »Man«, att han är passiv och helt och hållet sexuell – en mycket upprörande misstanke. Om andra män är A och han själv inte är det måste det vara så att han inte är en man – han måste då vara bög. Därför försöker han bekräfta sin »Manlighet« genom att vara som alla andra män. Avvikelser i andra män, såväl som i honom själv, hotar honom; det betyder att de är bögar och bögar måste han till varje pris undvika, därför försöker han se till att alla män är likadana.

Mannen vågar vara annorlunda i den mån han accepterar sin passivitet och sin längtan att vara kvinna, sin bögighet. Den mest flippade mannen är transan, men han är, trots att han är olik andra män, precis som alla andra transor. Men som funktionalisten har han åtminstone en identitet – han är en kvinna. Han försöker göra sig av med sina problem, men han har fortfarande ingen individualitet. Eftersom han inte är helt övertygad om att han är kvinna – han är högst osäker på om han är tillräckligt mycket kvinna – fogar han sig tvångsmässigt i den av manshand skapade feminina stereotypen och slutar som ett knippe bombastiska beteenden.

För att vara säker på att han är en »Man« måste mannen se till att kvinnan klart och tydligt är »Kvinna«, motsatsen till en »Man«, vilket betyder att kvinnan måste agera som en bög. Daddy’s Girls, vars alla kvinnoinstinkter är stukade sedan barnsben, anammar enkelt och snällt den rollen. 

Auktoriteter och regering
Då mannen saknar känsla för rätt och fel, saknar samvete, vilket bara kan härstamma från en förmåga till empati med andra… inte har någon tilltro till sitt icke-existerande jag – med nödvändighet tävlingsinriktad och av naturen oförmögen att samarbeta – känner han ett behov av yttre vägledning och kontroll. Därför skapade han auktoriteter – präster, experter, chefer, ledare, etc – och regering. Eftersom han vill att kvinnan (Mama) ska vägleda honom, men är oförmögen att acceptera detta faktum (han är ju när allt kommer omkring en MAN) och eftersom han vill spela Kvinna, bemäktiga sig hennes uppgift som Vägledare och Beskyddare, ser han till att alla auktoriteter är män.

Det finns ingen anledning till att ett samhälle som består av rationella, fullständiga varelser i stånd att känna empati och utan naturliga orsaker att konkurrera skulle ha vare sig regering, lagar eller ledare. 

Filosofi, religion och moral baserad på sex
Då mannens oförmåga att relatera till någon eller någonting utanför honom själv gör hans liv poänglöst och meningslöst (den ultimata mansinstinkten är att livet är absurt) uppfann han filosofi och religion. Eftersom han är tom inuti letar han utanför sig själv, inte bara efter vägledning och kontroll, utan efter frälsning och livets mening. För honom är lycka omöjlig på jorden, därför uppfann han Himlen.

För en man – som inte har förmåga att känna empati med andra och som är helt och hållet sexuell – är »orätt« lika med sexuell »frihet« och »avvikande« (»omanliga«) sexuella praktiker, det vill säga praktiker som inte går ut på att försvara sig mot hans passivitet och totalsexualitet, vilken, om den fick fritt utlopp, skulle förstöra »civilisationen«, eftersom »civilisationen« är helt och hållet grundad på mannens behov att försvara sig mot dessa karaktärsdrag. För en kvinna är »orätt« (enligt män) alla beteenden som kan locka män till sexuell »frihet« – det vill säga alla beteenden som inte placerar mäns behov framför hennes egna liksom alla icke-bögiga beteenden från hennes sida.

Religionen förser inte bara män med ett mål (Himlen) och hjälper inte bara till att hålla kvinnor fjättrade till män, den erbjuder också ritualer genom vilka mannen kan försöka sona den skuld och skam han känner på grund av att han inte försvarar sig mot sina sexuella impulser; i själva verket den skuld och skam han känner för att han är man.

De flesta män, skitfega som de är, projicerar sin medfödda svaghet på kvinnor, betecknar den som kvinnlig svaghet, och tror sig själva om att ha kvinnors styrka. De flesta filosofer som inte är riktigt så fega inser att manliga brister existerar i män, men kan fortfarande inte inse att de bara existerar i män. Därför rubricerar de mäns villkor som det Mänskliga Villkoret. De lägger fram sina intighetsproblem, vilka skrämmer dem, som filosofiska dilemman och ger därigenom status åt sin primitivism; rubricerar högtravande sin intighet som ett »Identitetsproblem«; och fortsäter att pladdra pompöst om »Individens Kris«, »Varats Väsen«, »Essensen föregår Existensen«, »Existentiella Former av Varat«, etc, etc.

En kvinna tar inte bara sin identitet och individualitet för given, hon vet också instinktivt att det enda som är fel är att skada andra och att meningen med livet är kärlek. 

Fördomar(ras, etnicitet, religion, etc)
Mannen behöver en syndabock på vilken han kan projicera sina misslyckanden och sin otillräcklighet och på vilken han kan få utlopp för sin frustration över att inte vara kvinna. De olika formerna av diskriminering har också den praktiska fördelen att de avsevärt ökar fittpotten för män med makt. 

Konkurrens, prestige, status formell utbildning, okunnighet och sociala och ekonomiska klasser
Då mannen är besatt av att bli beundrad av kvinnor utan att ha något egentligt värde, konstruerar han ett mycket artificiellt samhälle som ger honom möjlighet att lägga beslag på ett värdigt yttre. Detta ger honom pengar, prestige, »höga« sociala klasser, grader, yrkespositioner, kunskap och genom att professionellt, socialt, ekonomiskt och utbildningsmässigt trycka ner så många andra män som möjligt.

Syftet med »högre« utbildning är inte att utbilda, utan att exkludera så många som möjligt från olika yrken. Även om mannen, som är fullständigt fysisk och oförmögen till själsliga relationer, är förmögen att förstå och använda kunskap och idéer, kan han inte relatera till dem, greppa dem känslomässigt. Han uppskattar inte kunskap och idéer för deras egen skull (de utgör bara medel för olika ändamål) och följaktligen känner han varken behov av själsfränder eller av att ägna sig åt den intellektuella utmaningen i andra människor.

Tvärtom ligger okunskap i mannens intresse. Okunnighet ger ett fåtal välunderrättade män ett avgjort övertag över de okunniga, och dessutom vet mannen att en upplyst medveten kvinnobefolkning betyder slutet för honom. Den sunda, självupptagna kvinnan vill omge sig med jämlika kvinnor som hon kan respektera och gå igång på. Mannen och den sjuka, osäkra manskvinnan utan självförtroende längtar efter småkryps sällskap.

Ingen verklig social revolution kan åstadkommas av män, eftersom mannen i toppen eftersträvar status quo och alla män på botten vill bli herren på täppan. Den manliga »rebellen« är ett skämt. Det här är mannens »samhälle«, skapat av honom för att tillfredsställa hans behov. Han är aldrig tillfredställd, eftersom han inte är förmögen att bli tillfredsställd. Vad den manliga »rebellen« gör uppror mot är i själva verket att vara man. Mannen förändras bara när han tvingas till det av tekniken, när han inte har något val, när »samhället« kommer till det stadiet att han måste förändras eller dö. Vi har kommit till det stadiet nu; om kvinnor inte får igång sina arslen snabbt kommer vi alla att dö. 

Förhindrandet av konversation
Då mannen är helt självupptagen och oförmögen att relatera till någonting utanför sig själv är hans »konversation« – då den inte handlar om honom själv – ett opersonligt surr, fjärran från allting som har med mänskliga värden att göra. Manlig »intellektuell konversation« är ett spänt och tvångsmässigt försök att imponera på kvinnan. Och Daddy’s Girls, som är passiva, anpassliga, respektfulla och imponerade av mannen, tillåter honom att pracka på dem sitt ohyggligt korkade tjatter. Något som inte är alltför svårt på grund av den bristande coolhet, den otrygghet, det självtvivel och den osäkerhet på de egna känslorna och sinnesförnimmelserna som Daddy ingjutit i henne för att göra hennes uppfattningsförmåga ytlig och göra henne oförmögen att se att en skitsnackare är en skitsnackare, att mannens babbel är joller. Precis som när det gäller det estetiska »uppskattandet« av kladdet som kallas »Stor konst« tror hon att hon går igång på det som tråkar skiten ur henne. Det är inte bara det att hon låter hans babbel dominera, hon anpassar också sin egen »konversation« efter hans.

Drillad sedan barnsben i trevligheter, artigheter och »värdighet« och i att dalta med det manliga behovet av att dölja sin primitivism, är hon tillmötesgående och reducerar sin konversation till småprat – ett förbindligt och intetsägande undvikande av alla ämnen bortom de riktigt triviala – eller om hon »utbildats« till »intellektuella« diskussioner, det vill säga opersonliga föredrag om irrelevanta abstraktioner – BNP, den gemensamma marknaden, Rimbauds influens på det symboliska måleriet. Och hon är så van att dalta med män att det till slut blir som en andra natur och hon fortsätter att göra det även när hon är i sällskap med bara andra kvinnor.

Vid sidan av daltandet med mannen är hennes »konversation« dessutom begränsad av rädslan för att uttrycka avvikande eller originella åsikter. Likaså hindrar självupptagenheten, som grundar sig i osäkerhet, hennes konversation från att bli charmant. Trevligheter, artigheter, »värdighet«, osäkerhet och självupptagenhet bidrar knappast till intensitet och slagfärdighet, kvaliteter som en konversation måste ha för att vara värd namnet. En konversation av det slaget blir knappast sjövild, det är bara helt självsäkra, arroganta, utåtriktade, stolta, hårdhudade kvinnor som är förmögna till en intensiv, bitchig och skojig konversation.

Förhindrandet av vänskap (kärlek)
Män föraktar sig själva och alla andra män, som de betraktar mer än helt flyktigt och som de inte tror är kvinnor (till exempel »förstående« analytiker och »Stora konstnärer«) eller Gudsrepresentanter, alla kvinnor som respekterar och daltar med dem; de osäkra bekräftelsetörstande, vädjande manskvinnorna som föraktar sig själva och alla kvinnor av sin egen sort. Självsäkra, coola, spänningssökande kvinnokvinnor föraktar män och insmickrande kvinnor. Kort sagt, förakt står på dagordningen.

Kärlek är varken beroende eller sex, kärlek är vänskap och därför kan kärlek inte existera mellan två män eller mellan en man och en kvinna. Kärlek kan inte existera där en eller båda är en själlös, osäker och insmickrande man. Liksom konversation kan kärlek bara existera mellan två säkra, frifräsande, oberoende, coola kvinnor. Detta eftersom vänskap baseras på respekt, inte förakt. Men även bland coola kvinnor är djup vänskap ovanligt i vuxen ålder, då nästan alla kvinnor antingen är fjättrade vid män för att överleva ekonomiskt eller har kört fast när de försökt hugga sig en väg genom djungeln och hålla sina huvuden ovanför den oformliga massan.

Kärlek kan inte blomstra i ett samhälle som är grundat på pengar och meningslöst arbete; kärlek kräver fullständig ekonomisk och personlig frihet, fri tid och möjlighet att engagera sig i intensiva, fängslande och känslomässigt tillfredsställande aktiviteter som när de delas med människor du respekterar leder till djup vänskap. I vårt »samhälle« lämnas praktiskt taget inga möjligheter att engagera sig i sådana aktiviteter.

När mannen har berövat världen konversation, vänskap och kärlek erbjuder han följande tarvliga substitut.

”Stor konst” och ”Kultur”
Den manliga »konstnären« försöker lösa dilemmat med att inte vara förmögen att leva, att inte vara kvinna, genom att konstruera en mycket artificiell värld i vilken mannen är heroiserad – det vill säga ståtar med kvinnliga karaktärsdrag – och kvinnan är reducerad till ytterst inskränkta, intetsägande, underordnade roller, det vill säga att vara man.

Då mannens »konstnärliga« strävan inte är att kommunicera (eftersom han inte har någon på insidan har han ingenting att säga) utan att kamouflera sin primitivism flyr han till symbolism och obegriplighet (»djupa grejer«). Den stora majoriteten – och särskilt de »utbildade« som saknar tilltro till sina egna omdömen och är underdåniga och respektfulla gentemot auktoriteter (»Daddy vet bäst« kan översättas till vuxenspråk; »Kritikern vet bäst«, »Författaren vet bäst«, »Filosofie doktorn vet bäst«) – luras lätt att tro att det dunkla, undflyende, obegripliga, indirekta, ambivalenta och långtråkiga är tecken på djup och briljans.

»Stor konst« bevisar att män är överlägsna kvinnor, att män är kvinnor, detta genom att nästan alla som rubriceras som »Stor konst« – vilket antifeminister älskar att påminna oss om – skapades av män. Vi vet att »Stor konst« är stor eftersom manliga auktoriteter har sagt oss det, och vi kan inte hävda något annat, eftersom endast de med utsökt sensibilitet, vida överlägsen vår egen, kan uppfatta och uppskatta storheten i »Stor konst«. Och beviset på deras överlägsna sensibilitet är att de uppskattar den sentimentala smörja de uppskattar. Uppskattning är de »kultiverades« enda förströelse. De är passiva och inkompetenta, saknar vett och fantasi och måste försöka hantera detta. Eftersom de är oförmögna att skapa sina egna förströelser – oförmögna att skapa en egen liten värld och på det minsta sätt påverka sin omgivning – måste de acceptera det som är givet. Då de är oförmögna att skapa och oförmögna att relatera till sin omgivning tittar de passivt på. Att sluka »kultur« är ett desperat, ursinnigt försök att gå igång på en tråkig värld, att fly fasan i en steril, själlös existens. »Kultur« mutar den inkompetentes ego, »kultur« är ett sätt att rationalisera passivt stirrande. De kan berömma sig av att ha förmågan att uppskatta »finare« saker, att se en juvel där det bara finns skit (de vill bli beundrade för själva beundrandet). Då de saknar tilltro till sin förmåga att förändra saker och är resignerade i sakernas tillståndmåste de se skönhet i skit, eftersom så vitt de kan se, skit är allt de någonsin kan få.

Vördnaden för »Konst« och »Kultur« leder – förutom att den tvingar många kvinnor till tråkiga, passiva aktiviteter som distraherar dem från viktigare och mer givande verksamheter och från att ägna sig åt sina egna talanger – till ett konstant intrång i våra känsloliv av svulstiga doktorsavhandlingar om den djupa skönheten i den ena eller den andra skiten. Detta tillåter »konstnären« att göra anspråk på att vara någon som sitter inne med högre känslor, uppfattningar, insikter och omdömesförmåga. Därigenom undermineras den osäkra kvinnans tro på värdet och giltigheten i hennes egna känslor, uppfattningar, insikter och sin egen omdömesförmåga.

Eftersom mannen har ett väldigt begränsat antal känslor, och följaktligen en väldigt begränsad iakttagelse- och omdömesförmåga samt en begränsad förmåga till insikter behöver han »konstnären« för att vägleda honom, för att tala om för honom vad livet handlar om. Men den manliga »konstnären« kan, eftersom han är helt och hållet sexuell och oförmögen att relatera till någonting bortom sina egna fysiska förnimmelser och inte har någonting att säga förutom insikten att för mannen är livet meningslöst och absurt, inte vara konstnär. Hur kan han som inte är förmögen att leva tala om vad livet handlar om? En manlig »konstnär« är en självmotsägelse. En degenererad person kan bara producera degenererad »konst«. Den sanna konstnären är varje sund, självsäker kvinna och i kvinnornas samhälle kommer den enda Konsten, den enda Kulturen, att vara självupptagna, galna och coola kvinnor som går igång på varandra och på allting annat i universum. 

Sexualitet
Sex är inte en del av en relation. Tvärtom är det en mycket ensam upplevelse, inte alls kreativ, och innebär en stor tidsförlust. Kvinnan kan enkelt – mycket enklare än vad hon tror – förhandla bort sin sexlust; detta gör henne fullständigt lugn och klar och fri att ägna sig åt sant värdefulla relationer och aktiviteter. Mannen däremot, som verkar gilla kvinnor sexuellt och som ständigt försöker kåta upp dem, hetsar den starkt översexualiserade kvinnan till vansinneslust, han pressar in henne i slampfacket, från vilket få kvinnor någonsin lyckas fly. Den liderlige mannen eggas av den vällustiga kvinnan, han är tvungen till det. När kvinnan transcenderar sin kropp, reser sig ur primitivismen, kommer mannen, vars ego består av hans kuk, att försvinna.

Sex är tillflyktsorten för den själlöse. Och ju mer själlös en kvinna är desto djupare inbäddad är hon i den manliga »kulturen«. Kort sagt, ju trevligare hon är, desto mer sexuell. De trevligaste kvinnorna i vårt »samhälle« är förvirrade sexgalningar. Men även om de är förfärligt trevliga så nedlåter de sig självfallet inte till att knulla – det är ohyfsat – snarare älskar de, umgås förtroligt genom sina kroppar och etablerar sexuella relationer. De litterära gör det i samklang med Universum och Eros bultande slag, de religiösa har andligt umgänge med den Gudomliga Sensualismen, mystikerna går upp i den Erotiska Principen och smälter samman med Kosmos och dom på syra kontaktar sina erotiska celler.

De kvinnor som å andra sidan är minst inmurade i den manliga »Kulturen« är de minst trevliga. Krassa, enkla själar som reducerar ett knull till ett knull; som är för barnsliga för den vuxna förortsvärlden, för räntor, mopsar och barnskit; för själviska för att uppfostra män och barn; för ociviliserade för att bry sig ett skit om någon annans uppfattning om dem; för arroganta för att respektera Daddy, de »Stora« och de Gamlas djupa visdom; som bara litar på sina egna rännstensinstinkter; som tycker att brudar och Kultur är samma sak, och vars enda tidsfördriv är att jaga känslomässiga kickar och spänning. Krassa, enkla själar som hänger sig åt äckliga, syndiga, upphetsande »scener«, hatiska våldsamma bitchar som slår bort dem som kliar dem i tänderna; som gladeligen skulle sänka en kniv en mans bröst eller stöta en ishacka i hans arsel, om de visste att de skulle komma undan med det. Helt enkelt, de som med den här kulturens standard är SCUM… kvinnor som är coola, har hjärna och rör sig i gränslandet till asexualitet.

Fria från egendom, trevligheter, takt och finess, fria från den allmänna opinionen och »moral«, fria från »respekten« för arselhålor och allitd coola, låga och skitiga drar SCUM runt runt runt… SCUM har sett hela showen, varje del av den, knullscenen, sugscenen, flatscenen – SCUM har varit i alla hamnområden, under varje kaj och pir, PetterNiklaspiren, fittpiren. Du måste gå igenom en massa sex för att komma till antisex, och SCUM har varit igenom allt och är nu redo för en ny show; SCUM vill kräla ut ur hamnbassängen, sätta igång, dra iväg, störta ut. Men SCUM härskar inte än; SCUM är fortfarande i rännstenen av vårt »samhälle«, vilket om det inte viker från sin nuvarande kurs, om de inte släpper bomben, kommer att knulla sig självt till döds. 

Leda
Livet i ett »samhälle« skapat av och för varelser som när de inte är arga och deprimerade är komplett skittråkiga kan bara när det inte är dystert och deprimerande vara skittråkigt. 

Sekretess, censur, förtryck av kunskap och idéer, avslöjanden
Varje mans hemligaste, djupast liggande och mest ohyggliga rädsla är rädslan att det ska upptäckas att han inte är kvinna, att han är man, ett underutvecklat djur. Detta trots att trevligheter, artigheter och »värdighet« förhindrar att han blottas på ett personligt plan. Men för att förhindra ett mer generellt blottande av det manliga könet och för att bevara sin onaturliga, dominanta position i »samhället« måste mannen tillgripa:

1. Censur. Då mannen reflexmässigt reagerar på enstaka ord och fraser snarare än på intellektuellt fullödiga betydelser försöker han förhindra upptäckten och uppväckandet av hans primitivism genom att censurera inte bara »pornografi«, utan också alla verk som innehåller »fula« ord, oavsett i vilket sammanhang de används.

2. Förtryck av idéer och kunskap som kan blotta honom eller hota mannens dominerande position i »samhället«. Mycket biologisk och psykologisk information förtigs eftersom den utgör bevis för hans flagranta underlägsenhet jämfört med kvinnan. Inte heller kommer problemet med mentalsjukdom att lösas så länge mannen behåller kontrollen eftersom den för det första ligger i hans intresse – bara kvinnor som har väldigt få hästar hemma kommer att tillåta män att ha den minsta uns av kontroll över någonting – och för det andra kan mannen inte erkänna den roll som faderskap spelar i orsakandet av mentalsjukdom.

3. Avslöjanden. Mannens största glädje i livet – så långt nu den spände, dystre mannen nu någonsin kan sägas glädjas av någonting – är att avslöja andra. Det spelar inte så stor roll vad de avslöjas som, så länge som de avslöjas. Det flyttar uppmärksamheten från honom själv. Att avslöja andra som fientliga agenter (Kommunister och Socialister) är ett av hans favorittidsfördriv, eftersom det flyttar hotet inte bara från honom själv utan från landet och från Västvärlden. Flugorna i hans arsle är inte i honom, de är i Ryssland. 


Misstro
Då mannen är oförmögen till empati, ömhet och lojalitet och bara ser till sina egna intressen har han ingen känsla för rent spel. Eftersom han är feg måste han hela tiden vädja till kvinnan för att vinna hennes gillande, han är hjälplös utan det, och han befinner sig alltid i fruktan för att hans primitivism, hans manlighet, ska upptäckas. Då han alltid är i behov av att täcka upp för något måste han ständigt ljuga. Och eftersom han är tom har han varken heder eller integritet - han vet inte vad dessa ord betyder. Mannen är kort sagt opålitlig och den enda rimliga attityden i mannens »samhälle« är cynism och misstro. 

Anskrämlighet
Eftersom mannen är totalt sexuell och oförmögen till mentala och estetiska gensvar, och dessutom fullständigt materialistisk och girig har han förutom att påtvinga världen »Stor konst« inrett sina onaturliga städer med fula byggnader, fula dekorationer, reklampelare, motorvägar, bilar, sopbilar och, allra mest uppseendeväckande, sitt eget ruttna ansikte. 

Hat och våld
Mannen är uppäten av spänningar, av frustration över att inte vara kvinna, över att inte vara förmögen att någonsin nå tillfredsställelse eller njutning av något slag. Han är uppäten av hat – inte rationellt hat riktat mot dem som skadar eller förolämpar honom – utan ett irrationellt, urskillningslöst hat... i grund och botten avsky för sitt eget värdelösa jag.

Omotiverat våld fungerar, förutom att det »bevisar« att han är »Man«, också som utlopp för mannens hat, och dessutom ger det honom – han är bara förmögen till sexuella reaktioner och behöver väldigt starka stimuli för att pigga upp sitt halvdöda jag – en liten sexuell kick.

Alla sjukdomar är möjliga att bota, och då åldrandeprocessen och döden har sin grund i sjukdomar är det möjligt att aldrig åldras och att leva för alltid. Faktum är att problemen med åldrande och död skulle kunna lösas på några år om ett fullständigt och massivt vetenskapligt anfall gjordes mot problemet. Detta kommer hur som helst inte att hända inom ramen för det manliga etablissemanget, eftersom:

1.      De många mansforskare som skyggar för biologisk forskning är skräckslagna för upptäckten att män är kvinnor, och de visar påfallande stort intresse för virila, »manliga« krigs- och dödsprogram.

2.      Många potentiella forskare motarbetas i sina forskarkarriärer genom rigiditet, långtråkighet, höga kostnader, tidsstölder och den orättvisa exklusiviteten i vårt »högre« utbildningssystem.

3.      Propaganda sprids av osäkra mansakademiker som svartsjukt vaktar sina positioner med den följden att bara ett mycket litet antal utvalda kan greppa abstrakta vetenskapliga begrepp.

4.      Vida spridd brist på självförtroende skapad av faderssystemet avskräcker många talangfulla flickor från att bli forskare.

5.      Brist på automatisering råder. Det existerar nu en stor mängd information som, om den ordnades, skulle visa på botemedlet mot cancer och många andra sjukdomar och antagligen också nyckeln till livet självt. Men denna information är så omfattande att den kräver höghastighetsdatorer för att ordna upp allt. Och under mäns kontroll kommer inrättandet av datorer att fördröjas i det oändliga, eftersom mannen är skräckslagen vid tanken på att bli ersatt av maskiner.

6.      Pengasystemet har ett omättligt behov av nya produkter. De flesta av de fåtal forskare som inte arbetar i dödsprogrammen sitter fast i forskning för bolagen.

7.      Mannen tycker om döden – den hetsar upp honom sexuellt och eftersom han redan är död på insidan vill han dö

8.      Pengasystemet har en böjelse för de minst kreativa forskarna. De flesta forskare kommer från relativt förmögna familjer där Daddy's regim råder.

Då mannen är oförmögen till positiva lyckotillstånd – det enda som kan legitimera ens existens – är han i bästa fall avslappnad, bekväm och blank, men dessa tillstånd är extremt kortlivade då tristessen – ett negativt tillstånd – snart sätter in. Därför är mannen dömd till en existens i lidande som bara kan lindras av tillfälliga och flyktiga stunder av vila – ett stadium han bara kan uppnå på bekostnad av en kvinna. Mannen är av naturen en blodsugare, en emotionell parasit, och förtjänar därför av moraliska skäl inte att leva, eftersom ingen har rätt att leva på någon annans bekostnad.

På samma sätt som att människor, på grund av att de är mer utvecklade och har ett högre medvetande, har större rätt att leva än hundar så har kvinnor större rätt att existera än män. Utplånandet av mannen är därför en rättfärdig och god handling, en för kvinnor mycket välgörande handling och också en ren barmhärtighetsgärning.

Emellertid kommer denna moraliska fråga slutligen att bli ett helt teoretiskt spörsmål, detta på grund av det faktum att mannen sakta men säkert utplånar sig själv. Förutom engagemanget i ärofyllda, klassiska krig och rasuppror blir män antingen mer och mer bögiga eller så utplånar de sig själva genom droger. Kvinnan kommer slutligen – vare sig hon tycker om det eller inte och om inte annat för att hon måste – att ta kommandot över världen. Mannen kommer av praktiska skäl inte att existera.

Denna trend förstärks av det faktum att fler och fler män skaffar sig upplysning för sin egen skull. De inser mer och mer att kvinnans intresse är deras intresse, att de bara kan leva genom kvinnan och att ju mer kvinnan uppmuntras att leva och förverkliga sig själv, att vara kvinna och inte man, desto närmare livet kommer han. Han inser att det är enklare och mer tillfredsställande att leva genom henne än att försöka bli hon; tillskansa sig hennes egenskaper och hävda att de är hans egna, trycka ner henne och hävda att hon är en man. Bögen, som accepterar sin manlighet, det vill säga sin passivitet, femininitet, och det faktum att han är helt och hållet sexuell, har också bäst nytta av kvinnor som är riktiga kvinnokvinnor, eftersom det då är enklare för honom att vara man, det vill säga feminin. Om män vore smarta skulle de försöka bli riktiga kvinnor. De skulle hålla på med biologisk forskning som skulle leda till att män genom operation i hjärnan och nervsystemet skulle ha möjlighet att transformeras såväl kroppsligt som psykologiskt till kvinnor.

Huruvida vi ska fortsätta att använda kvinnor för reproduktion eller låta reproduktionen äga rum i laboratorier kommer också att bli en helt teoretisk fråga. Vad händer när alla kvinnor från tolv och uppåt rutinmässigt tar Pillret och det inte längre förekommer några olyckshändelser? Hur många kvinnor skulle avsiktligt bli eller (vid en olyckshändelse) fortsätta vara gravida? Nej Virginia, kvinnor tycker inte om att vara avelsston, trots att en hjord av robotar, hjärntvättade kvinnor, kommer att säga det. När samhället består av endast fullt medvetna kvinnor kommer svaret att vara ingen. Skulle en del av kvinnorna med våld sättas åt sidan för att tjäna som avelsston åt arten? Uppenbarligen kommer det inte att bli så. Svaret är laboratorieproduktion av barn.

Och när det gäller frågan om huruvida vi ska fortsätta producera män eller inte betyder inte det faktum att de – liksom sjukdomar – alltid har funnits ibland oss att de ska fortsätta existera. När det är möjligt med genkontroll – och det kommer det snart att vara – är det självklart att vi ska producera endast hela och fullständiga varelser som inte är fysiskt defekta eller bristfälliga, inräknat emotionella bristfälligheter som att vara man. Precis som att avsiktlig produktion av blinda människor skulle vara högst omoralisk skulle avsiktlig produktion av känslomässiga krymplingar att vara det.

Varför producera ens kvinnor? Varför framtida generationer? Vilket är deras syfte? När åldrandet och döden är utplånade, varför fortsätta reproducera oss? Varför skulle vi bry oss om vad som händer när vi är döda? Varför ska vi bry oss om att det inte finns några framtida generationer som kan efterträda oss?

Till slut kommer naturens vederbörliga ordning, den sociala evolutionen, att leda till kvinnors totala kontroll över världen och därefter till upphörandet av produktionen av män och slutligen också till upphörandet av produktionen av kvinnor.

Men SCUM är otåligt; SCUM låter sig inte tröstas av tanken på framtida generationers framgång; SCUM vill hugga åt sig lite skoj för egen del. Och om en stor majoritet av kvinnor vore SCUM kunde de skaffa sig full kontroll över det här landet på några veckor bara genom att dra sig tillbaka från arbetsstyrkan och därigenom paralysera hela nationen. Ytterligare åtgärder för kvinnorna – vilken som helst av dem skulle vara tillräcklig för att helt ta sönder ekonomin och allting annat – skulle vara att hoppa av pengasystemet, sluta köpa och bara råna och helt enkelt vägra lyda alla lagar som de inte bryr sig om att lyda. Polisstyrkan, Nationella Gardet, Armén, Flottan och Marinen skulle inte med gemensamma krafter kunna krossa ett uppror där mer än hälften av befolkningen deltar, särskilt inte när den utgörs av människor som de är i högsta grad hjälplösa utan.

Om alla kvinnor helt enkelt lämnade män, vägrade att någonsin ha någonting med någon av dem att göra skulle alla män, regeringen och den nationella ekonomin kollapsa fullständigt. Och även utan att lämna män kunde kvinnor som är medvetna om vidden av sin överlägsenhet och makt över män på några veckor skaffa sig fullständig kontroll över allt och åstadkomma mäns totala underkastelse. I ett sunt samhälle skulle mannen lunka lydigt efter kvinnan. Mannen är foglig och lättledd, han domineras enkelt av vilken kvinna som helst som har lust att dominera honom. Faktum är att mannen förtvivlat gärna vill styras av kvinnor, han vill att Mama tar befälet, han vill överlämna sig i hennes vård. Men detta är inte ett friskt samhälle och de flesta kvinnor är inte ens dimmigt medvetna om var de befinner sig i relation till män.

Konflikten är alltså inte mellan kvinnor och män utan mellan SCUM och Daddy's Girls. Mellan dominanta, trygga, självsäkra, stygga, våldsamma, själviska, oberoende, stolta, spänningssökande, frifräsande, arroganta kvinnor som tycker att de är redo att regera universum, som har levt på gränserna till det här »samhället« och som är färdiga med vad det har att erbjuda – och trevliga, passiva, anpassliga, »kultiverade«, artiga, värdiga, kuvade, beroende, rädda, själlösa, osäkra, bekräftelsetörstande Daddy's Girls som inte står pall för det okända, som vill fortsätta att vältra sig i kloakerna, vilka om inte annat är bekanta, som vill fortsätta att hänga med aporna. Daddy's Girls som känner sig säkra bara med Big Daddy i beredskap, med en stor stark man att luta sig mot och ett fett hårigt ansikte i Vita Huset. Daddy's Girls som är för fega för att möta den vidriga sanningen om vad en man är, om vad Daddy är; som har gjort gemensam sak med svinen, som har anpassat sig till primitivismen. Daddy's Girls som på ytan känner sig bekväma med det, som inte känner till något annat sätt att »leva« och som har reducerat sitt förstånd, sina tankar och sin synförmåga till mäns nivå, som på grund av sin brist på känsla, fantasi och förstånd bara är värda något i ett manligt »samhälle«, som kan få en plats i solen – eller snarare, en plats i slemmet – bara som tröstare, ego-peppare, avspännare och avelsdjur. Daddy's Girls som avfärdas som inkonsekvenser av andra kvinnor och som projicerar sina brister, sin manlighet, på alla andra kvinnor och som betraktar kvinnan som ett kryp.

Men SCUM är för otåligt för att hoppas och vänta på avprogrammeringen av miljoner arslen. Varför skulle coola kvinnor fortsätta streta sorgligt med de tråkiga männen? Varför skulle de häftigas och de äckligas öde vara sammanflätat? Varför skulle den aktiva och fantasifulla konsultera den passiva och tråkiga när det gäller socialt beteende? Varför skulle de självständiga hållas fängslade i kloakerna med de osjälvständiga som måste ha Big Daddy att klamra sig fast vid?

En liten handfull av SCUM kan ta över landet på ett år genom att konsekvent fucka upp systemet, selektivt förstöra egendom och döda män:

• SCUM kommer att operera i anti-arbetsstyrkan och fucka-upp-styrkan. De kommer att skaffa sig arbeten av olika slag och ickearbeta där. Till exempel kommer SCUM-försäljarflickor inte att ta betalt för varorna, SCUM-telefonoperatörer kommer inte att ta betalt för samtalen; SCUM-kontors- och fabrikspersonal kommer, förutom att fucka upp sitt arbete, i hemlighet att förstöra utrustning.

• SCUM kommer att ickearbeta på ett ställe tills de blir avskedade, därefter skaffa sig ett nytt arbete och ickearbeta där.

• SCUM kommer med våld att befria alla busschaufförer, taxichaufförer och spärrvakter från deras arbeten och köra alla bussar och taxibilar och dela ut gratisbiljetter till allmänheten .

• SCUM kommer att förstöra alla värdelösa och skadliga saker – bilar, skyltfönster, »Stor konst«, etc.

• Slutligen kommer SCUM att ta över alla radio och TV-stationer. Detta genom att med våld befria alla radio- och TV-anställda från sina arbeten om de hindrar SCUM:s intåg i etern.

• SCUM kommer att par-krascha – tränga sig in i mixade par (man-kvinna) var de än befinner sig och spränga sönder dem.

SCUM kommer att döda alla män som inte ingår i SCUM:s manliga hjälptrupper. Männen i hjälptrupperna är män som arbetar flitigt för att utplåna sig själva, män som oavsett motiv gör gott, män som spelar på SCUM:s villkor. Några exempel på männen i SCUM:s manliga hjälptrupper är: män som dödar män; biologiforskare som arbetar i konstruktiva forskningsprogram – till skillnad från biologisk krigföring – journalister, författare, redaktörer, förläggare och producenter som sprider och verkar för idéer som kommer att leda till verkställandet av SCUM:s mål; bögar som genom sina skimrande, glödande uppenbarelser uppmuntrar andra män att avmanifiera sig själva och därigenom göra sig relativt oförargliga; män som konsekvent ger bort saker – pengar, saker, tjänster; män som säger hur det är (hittills har ingen gjort det), män som talar om för kvinnor hur det ligger till, som avslöjar sanningen om sig själva, män som ger den själlösa manskvinnan korrekta meningar att använda, som säger till henne att en kvinnas främsta mål i livet är att mosa sönder det manliga könet (för att hjälpa män i denna strävan kommer SCUM att leda Skitsammankomster, i vilka alla närvarande män kommer att hålla ett tal som börjar med meningen: »Jag är en skit, en anspråkslös eländig skit« för att sedan övergå till att lista alla de sätt på vilka han är det. Belöningen för detta kommer att vara möjligheten att efter sammankomsterna under en hel och obruten timme få fraternisera med de SCUM:are som är där. Trevliga renlevnadskvinnor kommer att bli inbjudna till sammankomsterna för att få hjälp med att klara ut alla tvivel och missförstånd som de kan tänkas ha om det manliga könet). Några andra exempel på männen i SCUM:s manliga hjälptrupper är: tillverkare och främjare av sexböcker och sexfilmer, etc, som påskyndar dagen då allt som visas på vita duken är Sug och Knull (männen kommer så som råttorna följde Råttfångaren att lockas till sin undergång av Fittan, de kommer att överväldigas och översvämmas och slutligen drunkna i sitt eget passiva kött); samt knarklangare och knarkförespråkare som påskyndar mäns försvinnande.

Att vara med i SCUM:s manliga hjälptrupper är nödvändigt, men inte tillräckligt, för att hamna på SCUM:s undantagslista – det räcker inte att göra gott – för att rädda sina värdelösa arslen måste de också undvika ondska. Några exempel på de mest motbjudande och farliga manstyperna är: våldtäktsmän, politiker och alla som tjänar dem (valarbetare, medlemmar i politiska partier); dåliga sångare och musiker; ordföranden i styrelser, familjeförsörjare; hyresvärdar; ägare till skitiga syltor och restauranger som spelar Muzak; »Stora konstnärer«; billiga snåljåpar och walesare; snutar; magnater; forskare som jobbar med döds- och förstörelseprogram eller i den privata industrin (praktiskt taget alla forskare); lögnare och fåntrattar; diskjockeys; män som på det minsta vis stör en främmande kvinna; fastighetsägare; börsmäklare; män som talar när de ingenting har att säga; män som driver omkring sysslolösa på gatorna och vanställer landskapet med sin närvaro; bedragare; låtsaskonstnärer; nedskräpare; plagierare; män som på det minsta vis skadar en kvinna; alla män i reklamindustrin; psykiatrer och kliniska psykologer; oärliga författare, journalister, redaktörer, förläggare, etc; censorer både i det privata och i det allmänna; alla medlemmar i de väpnade styrkorna, inklusive hjärnorna bakom (Lyndon B. Johnson och McNamara ger order, men militärer verkställer dem) och särskilt piloter (om de släpper bomben kommer inte Lyndon B. Johnson att släppa den, det kommer en pilot att göra). I det fall då en mans beteende faller inom ramen för dessa båda kategorier får en subjektiv helhetsbedömning göras av honom för att avgöra om hans beteende, vägt i vågskålen, är gott eller ont.

Det är mycket frestande att tillsammans med männen också ta med de kvinnliga »Stora konstnärerna«, de kvinnliga lögnarna och fåntrattarna, etc, men detta vore oklokt, då det inte skulle stå helt klart för den stora allmänheten att den döda var en man. Alla kvinnor har skit i sig, mer eller mindre, men det härrör från en livslång samvaro med män. Om männen elimineras kommer kvinnor att skärpa sig. Kvinnor är utvecklingsbara, män är det inte även om deras beteende är det. När SCUM kommer efter deras arslen kommer de att skärpa sig fort.

Vid sidan av uppfuckandet, plundrandet, par-kraschandet, förstörandet och dödandet kommer SCUM att värva medlemmar. SCUM kommer sedan att bestå av rekryterarna, elitkåren och hardcoreaktivisterna (upp fuckarna, plundrarna och förstörarna) och eliten av eliten – mördarna.

Ge upp är inte svaret; fucka upp är det. De flesta kvinnorna har redan gett upp; de var aldrig med. Att ge upp lämnar istället över kontrollen till de få som inte gör det, och det är precis det som etablissemangets ledare önskar. Det spelar fienden i händerna, stärker systemet istället för att underminera det. Detta eftersom systemet helt och hållet går ut på icke-deltagande, passivitet, apati, och icke-inblandning av kvinnomassorna. Att ge upp är emellertid en förträfflig policy för män, en policy som SCUM entusiastiskt kommer att uppmuntra.

Att söka på insidan efter frälsning och fundera över sin navel är, som Ge-Upp-Folket vill få dig att tro, inte svaret. Lyckan ligger utanför dig själv, den uppnås genom interaktion med andra. Att glömma bort sig själv borde vara målet, inte att vara upptagen av sig själv. Mannen, som är förmögen bara till det senare, gör en dygd av en obotlig brist och betraktar självupptagenhet inte bara som något gott, utan också som det Filosofiskt Goda. Därigenom får han också cred för sitt djup.

SCUM kommer inte att demonstrera, marschera eller strejka för att försöka uppnå sina mål. Sådana metoder är för trevliga och fina damer som med gott samvete vidtar endast garanterat ineffektiva åtgärder. Dessutom är det bara anständiga, renlevande manskvinnor – vältränade i att dränka sig själva i arten – som agerar på mobb-basis. SCUM består av individer; SCUM är inte en mobb, SCUM är en blobb. Bara så många SCUM-are som behövs för ett jobb kommer att göra det. Inte heller kommer SCUM, som är coola och själviska, att gå med på att få batonger i skallen, det är för trevliga »privilegierade, utbildade« medelklassdamer med stor aktning för och en rörande tro på Daddy's stora godhet och polismäns godhet. Om SCUM någonsin demonstrerar kommer det att vara över Presidentens korkade vidriga ansikte; om SCUM någonsin strejkar kommer det att ske i mörkret med ett sextums knivblad.

SCUM kommer alltid att operera utifrån en kriminell basis, i motsats till en civil-olydnads-basis, alltså i motsats till att öppet begå brott mot lagen och sedan gå i fängelse för att dra uppmärksamheten till en orättvisa. Sådana metoder bekräftar endast systemet och används bara för att modifiera det obetydligt, förändra specifika lagar. SCUM är emot hela systemet, själva idén om lag och regering. SCUM är ute efter att förstöra systemet, inte att uppnå vissa rättigheter inom ramen för det. SCUM kommer också alltid – alltid själviska, alltid coola – att sträva efter att undvika att åka fast och bli straffade. SCUM kommer alltid att vara hemliga, lömska och smygande (även om SCUM:s mord alltid kommer att vara kända som SCUM:s).

Såväl förstörelsen som dödandet kommer att göras selektivt och med åtskillnad. SCUM är emot maniska, planlösa uppror utan klara mål i åtanke, i vilka många av vår egen sort går åt. SCUM kommer aldrig att anstifta, uppmuntra eller delta i upplopp av något slag eller i någon annan form av urskillningslös förstörelse. SCUM kommer långsamt – kallsinnigt och i hemlighet – att sprida sig och helt diskret sätta igång med dödandet. Förstörelsen kommer aldrig att vara sådan att den blockerar vägar som behövs för transport av mat och andra nödvändigheter, förgiftar eller stänger vattentillförseln, blockerar gator och trafik så att ambulanser inte kan komma förbi eller hindrar sjukhusens verksamhet.

SCUM kommer att fortsätta förstöra, plundra, fucka upp och döda ända tills pengasystemet inte längre fungerar och automatiseringen är helt och hållet genomförd, eller tills tillräckligt många kvinnor samarbetar med SCUM så att våld inte längre är nödvändigt för att uppnå dessa mål. Det vill säga, tills tillräckligt många kvinnor ickearbetar eller slutar arbeta, börjar råna, lämnar män och vägrar lyda alla lagar som inte passar i ett sant civiliserat samhälle. Många kvinnor kommer att följa SCUM medan många andra – som för länge sedan har överlämnat sig till fienden, som är så anpassade till primitivism och manlighet att de gillar förbud och inskränkningar, som inte vet vad de ska göra med frihet – kommer att fortsätta vara rövslickare och dörrmattor, precis som risbönder fortsätter att vara risbönder när en regim störtar en annan. Några av de mer labila kommer att gnälla och tjura och kasta sina leksaker och disktrasor i marken, men SCUM kommer att fortsätta ånga fram över dem.

När det väl finns ett folkligt krav på ett fullständigt automatiserat samhälle kan detta mycket snabbt och enkelt inrättas. Planerna finns redan och när väl miljoner människor arbetar på det kommer genomförandet bara att ta några veckor. Och även om pengasystemet är avskaffat kommer alla att vara glada att få hugga i och få det automatiserade samhället inrättat. Det kommer att markera början på en ny fantastisk era och en festlig atmosfär kommer att omge det hela. Utplånandet av pengasystemet och det fullständiga införandet av automatisering är grunden för alla andra SCUM-reformer – utan dessa två kan inte de andra reformerna äga rum och med dem kommer de andra att kunna genomföras väldigt snabbt. Regeringen kommer att kollapsa automatiskt. Med en fullständig automatisering kommer det att vara möjligt för alla kvinnor att rösta direkt i alla frågor via en elektronisk röstmaskin i hemmet. Eftersom regeringen ägnar sig nästan helt åt att reglera ekonomiska affärer och att lagstifta mot rent privata angelägenheter kommer eliminerandet av pengar och män som önskar lagstifta om »moral« att betyda att det praktiskt taget inte finns några frågor kvar att rösta om.

Efter elimineringen av pengasystemet kommer det inte längre att finnas någon anledning att döda män. De kommer då att vara plundrade på den enda makt de har över psykologiskt självständiga kvinnor och de kommer bara att kunna dupera dörrmattor som tycker om att bli duperade. Resten av kvinnorna kommer att vara upptagna med att lösa de få återstående problemen innan de kan planera sin agenda för evigheten och Utopia. Fantastiska utbildningsprogram kommer att genomföras så att miljoner kvinnor inom några månader kan tränas upp för högintellektuellt arbete, arbete som idag kräver år av träning (detta kan väldigt enkelt göras när väl utbildningsmålet är att utbilda istället för att permanenta en akademisk och intellektuell elit). Kvinnorna kommer att vara upptagna med att lösa problemen med sjukdom och åldrande och död och med att helt designa om våra städer och bostadskvarter. Många kvinnor kommer för en tid att fortsätta tro att de gillar män, men när de vänjer sig vid ett kvinnosamhälle och blir uppslukade av sina projekt kommer de till slut att inse hur banal och oduglig mannen är.

De få män som återstår kan leva sina sista sunkiga dagar utslagna av droger eller svassa omkring och transa och passivt kolla på högeffektiva kvinnor i aktion. De kan förverkliga sig själva som åskådare, som låtsaslevare*. De kan odla kohagar tillsammans med rövslickarna eller också kan de gå till närmaste trevliga självmordscenter där de snabbt, diskret och smärtfritt kan bli ihjälgasade.

Men innan automatiseringen har genomförts och män har ersatts av maskiner kan mannen vara till användning för kvinnan; han kan passa upp på henne, tillgodose hennes minsta nyck, lyda alla hennes kommandon, vara fullständigt undergiven och leva helt i hennes vilja, till skillnad från den fullständigt depraverade degenererade situation vi har med män nu. Inte bara det att män alls existerar och skräpar ner världen med sin skändliga närvaro utan också det att kvinnorna daltar och krälar i stoftet för dem, miljoner kvinnor som snällt avgudar Guldkalven, hunden som leder matte i koppel. Detta trots det faktum att mannen så när som på när han transar är minst olycklig när hans hundighet erkänns, när inga orealistiska krav ställs på honom och när den samlade och fullständiga kvinnan visar var skåpet ska stå. Rationella män vill bli tillplattade, tillskrynklade, söndertuggade och stampade på. De vill bli behandlade som de byrackor och den smuts de är och därmed få sin vidrighet bekräftad.

De sjuka irrationella männen som försöker försvara sig mot sin egen vidrighet kommer när SCUM siktar med gevärspipan mot deras arslen att klamra sig fast i skräck vid Big Mamas Stora Feta Tuttar, men tuttar kommer inte att försvara dem mot SCUM; Big Mama kommer att klamra sig fast vid Big Daddy som kommer att sitta i ett hörn och skita i sina stora och starka kalsonger.

Män som är rationella kommer emellertid inte att bråka och sparka eller ställa till med något löjligt ståhej, de kommer bara att tagga ner och tugga i sig. De kommer att njuta av showen och surfa på vågorna till sin egen undergång.

* Det kommer att vara elektroniskt möjligt för mannen att få in vilken kvinna han vill i bild och i detalj följa alla hennes rörelser. Kvinnorna kommer välvilligt och tillmötesgående att acceptera detta, då det inte på det minsta sätt kan skada dem och då det är ett underbart trevligt och humant sätt att behandla dessa olyckligsaliga handikappade karlvarelser.